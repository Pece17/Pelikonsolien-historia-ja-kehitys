# Pelikonsolien historia ja kehitys 1900-luvun puolivälistä 2000-luvun alkuun

Pekka Hämäläinen


Haaga-Helia ammattikorkeakoulu\
Tradenomi (tietojenkäsittely)\
Amk-opinnäytetyöohje\
2025


## Tiivistelmä


## Sisällys

1 Johdanto\
  1.1 Käsitteet\
2 Pelikonsolien historia ja kehitys\
  2.1 Esihistoria\
  2.2 1970-luku\
  2.3 1980-luku\
  2.4 1990-luku\
  2.5 2000-luku\
3 Tutkimuksen toteutus\
  3.1 Kuvaileva kirjallisuuskatsaus​\
  3.2 Menetelmän käyttö ja tutkimuksen aineisto\
  3.3 Tulokset\
4 Johtopäätökset\
(4 Pohdinta)\
  (4.1 Johtopäätökset ja suositukset)\
  (4.2 Oma oppiminen)\
Lähteet


## 1 Johdanto

Tämän opinnäytetyön tavoitteena on tarkastella kotikäyttöön tarkoitettujen videopelikonsolien historiaa ja kehitystä. Tarkastelen pelikonsolien historiaa ja kehitystä teknologian, liiketoiminnan ja kulttuurin näkökulmista käyden läpi 1950-2000-luvut. Kerron työssäni näiden vuosikymmenten teknologisesti ja kulttuurisesti olennaisimmista ja merkittävimmistä pelikonsoleista. Olen rajannut opinnäytetyöni aiheen kotivideopelikonsoleihin, eli käsittelen esimerkiksi käsikonsoleita, julkisia arcade-videopelejä tai pelitietokoneita vain pintapuolisesti.

Valitsin tämän aiheen, koska olen harrastanut videopelaamista erityisesti konsoleilla lapsesta saakka, ja olin kiinnostunut oppimaan enemmän historiallisista pelikonsoleista ja niiden teknologisista kehitysaskeleista. Ennen tätä opinnäytetyötä, en juurikaan tiennyt pelikonsolien historiasta 2000-luvusta taaksepäin.

Tutkimusmenetelmä opinnäytetyössä oli kuvaileva kirjallisuuskatsaus käyttäen mahdollisimman laadukkaita lähteitä, joita etsin esimerkiksi Google Scholarin kautta.

Tutkimuskysymykseni olivat: miten kotivideopelikonsolit ovat kehittyneet teknologisesti niiden alkuajoista 2000-luvun alkuun saakka, mitä kulttuurillisia vaikutuksia pelikonsoleilla on ollut, miten pelialan liiketoiminta on kehittynyt sekä minkälaista laadukasta tutkimustietoa aiheesta löytyy?


## 2 Käsitteet (uusi tietoperusta?)

Tässä osiossa avaan olennaisimpia käsitteitä, joita opinnäytetyöni sisältää, ja jotka on hyvä tuntea ennen varsinaisen tekstin lukemista.


### 2.1 Videopeli

Videopeli on kattotermi, joka tarkoittaa kaikkia viihdesovelluksia, joita käytetään erilaisten pelikonsolien tai laitteiden kautta (Cheng, Cheung & Wang 2018).


### 2.2 Videopelikonsoli

Videopelikonsoli tarkoittaa videopelien pelaamiseen erikoistunutta pöytätietokonetta. Varhaisimmat videopelikonsolit toimivat pelkästään pelikasettien avulla, joissa oli vain lukumuisti-siruja (read only memory tai ROM), mutta nykyaikaiset videopelikonsolit pyörittävät pelejä levyjen kautta tai suoraan videopelikonsolille lataamalla. Videopelikonsolit vaativat ulkoisen näytön, kuten television tai tietokoneen näytön, toimiakseen. (PCMag (ei pvm.).)


### 2.3 Arcade-peli

Arcade-peli tai kolikkopeli tarkoittaa tyypillisesti kolikoilla toimivaa peliä, joka on suunniteltu pelattavaksi pelihalleissa (Merriam-Webster 2025).


### 2.4 Flipperi

Flipperi (englanniksi pinball machine) tarkoittaa varhaisinta sähkömekaanista kolikolla toimivaa arcade-peliä, joita tyypillisesti löytyy esimerkiksi biljardihalleista ja pelihalleista. Flipperin pelaaja syöttää laitteeseen kolikon, mikä avaa jousimännän, jonka avulla pelaaja voi lingota teräspallon kujaa pitkin lasikannelliselle vinolle pelialueelle. Pelialueen yläpäästä pallo laskeutuu erilaisten porttien läpi, pylväiden välistä ja törmäten puskureihin - näiden elementtien sähköiset kosketuspisteet tuottavat kumulatiivisen tuloksen, joka on tallennettu koneen yläosassa olevaan valaistuun paneeliin. Lopuksi pallo putoaa yhteen useista rei'istä antaen erilaisia ​​pisteitä. (Encyclopædia Britannica, Inc. 2025.) Flipperi-laitteiden nimi tulee flippereistä tai mailoista, joiden avulla pelaaja pystyy lyömään pallon takaisin pelialueelle ja pitämään pelin käynnissä (Black 2011, 23-24).


### 2.5 Oskilloskooppi

Oskilloskoopit ovat yksi tärkeimmistä työkaluista sähköisten signaalien analysoinnissa. Ensisijainen tieto, jota signaalien aaltomuodosta voidaan saada niiden avulla on amplitudin eli värähdyslaajuuden vaihtelun visualisointi ajan kuluessa. (Miguel Dias Pereira 2006.)


### 2.6 ChatGPT

ChatGPT on esikoulutettu luonnollisen kielen käsittelymalli (Natural language processing tai NLP), joka tarkoittaa tekoälyn osaa, jonka tarkoituksena on mahdollistaa tietokoneiden ymmärrys ja vuorovaikutus ihmisten kielten kanssa. (Sarrion 2023).


### 2.7 Prosessori

Prosessoreita tai suorittimia (central processing unit tai CPU) pidetään tietokoneiden aivoina, jotka pyörittävät tietokoneiden käyttöjärjestelmiä ja suorittavat ohjelmistojen ohjeistuksia. Nykyaikaisissa suorittimissa on tyypillisesti useita prosessoreita, joita kutsutaan ytimiksi, ja joista kukin pystyy keskittymään omaan uniikkiin tehtäväänsä. Mitä enemmän ytimiä suorittimella on, sitä tehokkaammin se pystyy prosessoimaan tietoa. Videopelikonsoleissa suorittimet hallitsevat käyttöjärjestelmää, suorittavat ohjelmistoja ja hallitsevat videopelien sisäisiä toimintoja, kuten taistelua, törmäysmallinnusta ja ei-ohjattavia pelaajien (NPC) vuorovaikutuksia. (Lotze 2023, 9.)


### 2.8 Näytönohjain 

Näytönohjaimet (graphics processing unit tai GPU) ovat prosessoreita, jotka erikoistuvat grafiikoiden ja videoiden renderöintiin tai toistamiseen. Suorittamalla näitä toimintoja, näytönohjaimet vapauttavat suorittimet (CPU) keskittymään muihin tehtäviin. Näytönohjaimilla on elintärkeä rooli videopelikonsoleissa, sillä ne renderöivät korkearesoluutioisia grafiikoita ja tekstuureja. Mitä tehokkampi näytönohjain on, sitä enemmän videopelikonsoli pystyy renderöimään kuvia sekunnissa (frames per second tai FPS). Korkeat kuvataajuudet ovat erityisen tärkeitä kilpaileville pelaajille ensimmäisen persoonan ammuntapeleissä (myöskin FPS, sanoista first-person shooter). (Lotze 2023, 9.)


### 2.9 Tietokonesiru

Tietokonesirut, toisilta nimiltään mikropiirit tai puolijohteet, tarkoittavat elektroniikassa tyypillisesti piistä valmistettuja laitteita, jotka sisältävät elektronisia piirikomponentteja, kuten transistoreita ja johdotuksia. Kyseiset transistorit toimivat kytkiminä, jotka pystyvät kytkemään sähkövirran päälle tai pois. Puolijohdelaitteet voivat vaihdella yksinkertaisista lämpötila-antureista, joita käytetään digitaalisissa lämpömittareissa, huippuluokan tietokoneprosessoreihin (CPU). (Lotze 2023, 5.)


### 2.10 Bitti

Bitti tarkoittaa tietokoneen tallennustilan pienintä elementtiä. Bitti on yksinumeroinen binääriluku sisältäen vain 0- ja 1-numeroita. Fyysisesti bitti on transitori ja kondensaattori RAM-solussa (random-access memory), magneettinen alue levyllä tai nauhalla, solu SSD-asemalla (solid-state drive), piste optisella tietovälineellä tai virtapiirin läpi pulssiva jännite. (PCMag (ei pvm.).)


### 2.11 8-, 16-, 32- ja 64-bittiset järjestelmät

8-bittisessä järjestelmässä, kuten esimerkiksi videopelikonsolissa, suoritin kykenee käsittelemään 8 bittiä yhtenä yksikkönä. Vastaavasti, 16-bittisessä järjestelmässä suoritin kykenee käsittelemään 16 bittiä yhtenä yksikkönä, 32-bittisessä järjestelmässä suoritin kykenee käsittelemään 32 bittiä yhtenä yksikkönä ja 64-bittisessä järjestelmässä suoritin kykenee käsittelemään 64 bittiä yhtenä yksikkönä. Tosin, esimerkiksi 64-bittinen tietokone ei välttämättä ole tuplasti nopeampi verrattuna 32-bittiseen tietokoneeseen, vaan tietokoneen monet muut komponentit vaikuttavat myös sen suorituskykyyn. (PCMag (ei pvm.).)


### 2.12 Resoluutio

Resoluutio tai kuvatarkkuus tarkoittaa näytetyn tai tulostetun kuvan terävyyden asteen. Resoluutio määritellään pikselimäärän matriisina tuumaa kohti. Esimerkiksi, 1920x1200 näytön resoluutio tarkoittaa 1920:tä pikseliä vaakatasossa kullakin 1200:lla pystysuoralla rivillä. (PCMag (ei pvm.).)


### 2.13 2D- ja 3D-grafiikat videopeleissä

2D-grafiikat tarkoittavat objektien luontia, näyttämistä ja manipulointia tietokoneella kahdessa ulottuvuudessa X- ja Y-akseleilla, samalla periaatteella kuin paperille piirtäminen on kaksiulotteista. 2D-objekteja voidaan suurentaa tai pienentää, mutta niitä ei pystytä tarkastelemaan eri kulmista tai valaista automaattisesti. (PCMag (ei pvm.).) 3D-grafiikat tarkoittavat objektien luontia, näyttämistä ja manipulointia tietokoneella kolmessa ulottuvuudessa X-, Y- ja Z-akseleilla. 3D-objekteja voidaan myöskin suurentaa ja pienentää, mutta myös käännellä ja tarkastella eri kulmista, ja automaattista valaistusta voidaan halutessa soveltaa. (PCMag (ei pvm.).)


### 2.14 Polygoni

Polygoni tarkoittaa tietokonegrafiikoiden kontekstissa monireunaista objektia, kuten esimerkiksi kolmiota tai neliötä, joka voidaan täyttää väreillä tai jota voidaan liikuttaa yksittäisenä kokonaisuutena (PCMag (ei pvm.)). Polygonit ovat kaksiulotteisia (2D) muotoja, joita käytetään kolmiulotteisten (3D) verkkojen, tai toisin sanoen, mallien luomiseen. Pyramidit ja kuutiot ovat esimerkkejä kolmiulotteisista malleista. Jokainen polygoni muodostuu vähintään kolmesta kärjestä ja reunasta, jotka yhdistyvät muodostaen suljetun muodon. (Adobe (ei pvm.).)


## 3 Pelikonsolien historia ja kehitys (tutkimus?)

Tässä osiossa käyn läpi pelikonsolien historiaa ja kehitystä niiden alkuajoista 1900-luvun puolivälistä 2000-luvun alkuun saakka.


### 3.1 Esihistoria

Vuosia 1958-1972 voidaan ajatella videopelien esihistoriana ja kokeilun ajanjaksona, jolloin monet eri ihmiset erilaisilla taustoilla antoivat oman panoksensa videopelien kehitykselle. Jo aikaisemmin syntyneet huviteollisuus, joka käsitti esimerkiksi flipperit ja lautapelit, sekä nopeasti kehittyvä tietokoneteknologia olivat raivanneet tietä tälle tulevalle populaarikulttuurin muodolle. (Raessens & Goldstein 2005, 23.) 

Vuonna 1958 Willy Higinbotham, insinööri Brookhaven National Laboratory -tutkimuslaitoksesta, ehdotti jotain jännittävämpää esiteltävää vierailijoille avointen ovien päivänä, kuin perinteiset tilastot ja yritysesitelmät. Hän muunsi oskilloskoopin, laitteen joka muuttaa värähtelyjä aaltomaiseksi liikkeeksi näytöllä, eräänlaiseksi tennispeliksi. Higinbothamin keksinnössä valopilkku toimi pallona, ja kahden napillisen laatikon, ensimmäisten peliohjainten, avulla pelaajat pystyivät säätämään "lyöntien" kulmaa. Pelin nimeksi hän keksi osuvasti "Tennis for Two", Tennistä kahdelle. Higinbotham ei kuitenkaan patentoinut keksintöään tai ollut kiinnostunut sen käytännöllisistä sovelluksista, vaan piti sitä pelkästään mielekkäänä tapana havainnollistaa oskilloskoopin toimintaa. Higinbotham onnistui tekemään tieteellisestä intstrumentista viehättävän ei-tieteelliselle yleisölle piilottamalla laitteen monimutkaisuuden ja tekemällä siitä käyttäjäystävällisen. (Raessens & Goldstein 2005, 23.) Samalla periaattella modernitkin pelikonsolit toimivat. Zachary Hortonin artikkelin mukaan Higinbotham itse kuitenkin piti keksintöään vain "pienenä saavutuksena" (Horton 2019, 76). Tennis for Two -peli hyödynsi oskilloskoopin lisäksi myös elektroniputkia ja transistoreita, ja se perustui sotilastietokoneisiin, jotka oli suunniteltu laskemaan ohjusten ballistisia lentoratoja. Se käytti mikropiirejä laskeakseen pallon lentoradan, kun sitä lyötiin edestakaisin kahden pelaajan toimesta. (De La Cruz & Ryan 2016, 1.) A Brief History of Video Games -kirjan mukaan myös Higinbothamin kollega, Robert V. Dvorak, auttoi pelin kehityksessä (Richard 2015, 19).

Kolme nimeä tulee esiin, kun mietitään videopelien varsinaista keksijää: Steve Russell, Ralph Baer ja Nolan Bushnell. Steve Russell oli vasta opiskelija Massachusetts Institute of Technology -korkeakoulussa, kun hän vuonna 1962 kehitti Spacewar!-pelin PDP-1-keskuskoneelle (Programmed Data Processor-1). (Raessens & Goldstein 2005, 24.) Toisen lähteen mukaan Steve Russelilla oli myös yhteistyökumppaneita Spacewar!-pelin kehityksessä (Horton 2019, 76). Russell erosi Willy Higinbothamista siinä mielessä, että hän halusi luoda sovelluksen alusta alkaen viihdekäyttöön. Teknisesti peli toimi jatkuvasti näyttöpäätteelle ilmestyvien ja häviävien valonvälähdyksien periaatteella, samalla tavalla kuin osa nykyajan näytönsäästäjistä. Pelin varsinainen innovaatio oli muuttaa kaksi valopilkkua muistuttamaan avaruusaluksia, joita kilpailevat kaksi pelaajaa pystyivät ohjaamaan. Muut valopilkut näytöllä olivat puhtaasti koristeellisia, mutta keskellä näyttöä oli mustaa aukkoa kuvaava ruksi. Pelin päämääränä oli ampua avaruusaluksista torpedoita yrittäen tuhota vastapelaajan aluksen sekä välttää mustaa aukkoa. Spacewar!-peliä pidetään ensimmäisenä tietokoneelle ohjelmoituna pelinä, toisin sanoen ensimmäisenä tietokonepelinä. (Raessens & Goldstein 2005, 24.)

Ralph Baer taas oli jo 44-vuotias arvostettu insinööri elektroniikkayhtiössä, kun hän vuonna 1966 esitteli televisioon yhdistettävän laitteen, jolla pystyi pelaamaan pöytätennistä simuloivaa peliä. Jatkokehitys johti vuonna 1967 jääkiekkoa simuloivaan videopeliin. 1968 hän keksi menetelmän, jolla pelejä voitaisiin tarjota ihmisten olohuoneisiin ja televisioihin kaapelin kautta, samalla periaattella kuin kaapelitelevisio toimi. Idea kuitenkin hyllytettiin muutamaksi vuodeksi kaapeliyhtiöiden vastahakoisuuden takia. Ralph Baerin suurin panos videopelien ja pelikonsolien kehityksessä oli hänen ideansa tuoda videopelit tarjolle kuluttajien kotien yksityisyyteen - häntä voidaan siis ajatella kotivideopelikonsolin isänä. (Raessens & Goldstein 2005, 24-25.)

Kuuluisin videopelien esi-isistä on Nolan Bushnell. Yliopistossa ollessaan hän kohtasi Steve Russelin Spacewar!-pelin ja käytti sitä perustana vuonna 1970 kehittämälleen Computer Space -pelille. Videopelinä Computer Space ei ollut erityisen merkille pantava, mutta se oli ensimmäinen arcade- tai kolikkovideopeli, ja myös historian ensimmäinen kaupallistettu videopeli, jonka päätarkoituksena oli tuottaa rahaa. (Raessens & Goldstein 2005, 25.) The Video Game Explosion: A History from PONG to PlayStation and Beyond -kirjan mukaan videopeliteollisuus syntyi, kun Nolan Bushnell lisäsi kolikkopaikan Computer Space -arcade-peliinsä vuonna 1971, ja 1972 vuodesta alkaen Pong-videopeli löysi menestystä flipperipelien rinnalla pelihalleissa (Wolf 2008, 29). Computer Space ei ollut yleisömenestys sen monimutkaisten ohjeiden takia, mutta kaksi vuotta myöhemmin Bushnell hioi konseptinsa täydellisyyteen Pong-kolikkovideopelillään, joka oli pelinä niin yksinkertainen kuin mahdollista. Pong oli ensimmäinen todellinen yleisöhitti videopelien sektorilla ja toimi lähtölaukauksena nopeasti kasvavalle videopeliteollisuudelle. Videopelit olivat kolikkopelien myötä tuotu tieteellisen tutkimuksen piiristä suurelle yleisölle. (Raessens & Goldstein 2005, 25.)

Tänä ajanjaksona 1958-1972 videopelit pyörivät erilaisten tieteellisten instrumenttien, tietokoneiden, pelikonsolien prototyyppien ja kolikkopelien kautta, mutta kuluttajille kotiin myytäviä pelikonsoleita ei oltu vielä tuotu markkinoille.


### 3.2 1970-luku

Vuonna 1972 julkaistiin historian ensimmäinen kotivideopelikonsoli, Magnavox Odyssey, joka perustui Ralph Baerin aikaisempiin prototyyppeihin (Horton 2019, 76). Se oli moderneihin pelikonsoleihin verrattuna yksinkertainen, täysin anologinen laite, joka teki kuvanmuodostuksesta ja pelivalikoimasta rajoittunutta. Ei vielä ollut erikseen pelejä ja pelikonsolia, vaan pelikonsoliin oli kovakoodattu kaikki noin kaksitoista samankaltaista pallo ja maila -teemaista peliä. Handbook of Computer Game Studies -kirjan mukaan ei ollut mahdollista ostaa uusia pelejä. (Raessens & Goldstein 2005, 26.) Tämä on kuitenkin ristiriidassa A Brief History of Video Games -kirjan kanssa, jonka mukaan konsoliin oli mahdollista ostaa erikseen kivääriä muistuttava peliohjain sekä uusia pelejä konsoliin liitettävien kasettien muodossa (Richard 2015, 29). Magnavox Odyssey ei myöskään hyödyntänyt suurimpaa osaa mahdollisuuksista, jota sen aikaiset televisiosetit tarjosivat: kuva oli mustavalkoinen ja ääntä ei ollut (Raessens & Goldstein 2005, 26). Äänen puuttuminen johtui ahneudesta ja kustannusten leikkaamisesta - Magnavox-yhtiö yksinkertaisesti poisti Odyssey-konsolin jo olemassa olevan äänisirun. Magnavox antoi myös esimerkiksi olettaa, että Odyssey-konsoli toimi vain Magnavox-televisioiden kautta, mikä ei ollut totta, tai että mainoskuvissa näkyvät erikseen myytävät oheislaitteet kuuluivat konsolipakettiin. (Richard 2015, 28-30.) Väriongelma lopulta "ratkaistiin" muovisilla ja värikkäillä ruudunpäällisillä, jotka loivat illuusion väripeleistä. Magnavox Odyssey -konsolia pidetään nykyään marginaalisena pelikonsolien historiassa, mutta se saavutti silti kohtalaisen suosion, eikä kilpailevia pelikonsoleita tullut markkinoille vähään aikaan. Suurimman kilpailun se kävi arcade-videopelien kanssa. (Raessens & Goldstein 2005, 26.) Noin 300 000 konsolia myytiin kaiken kaikkiaan (Richard 2015, 30).

Handbook of Computer Game Studies -kirjan mukaan Atari toi Home Pong -videopelikonsolin markkinoille vuonna 1974, mikä ei eronnut paljoa Magnavox Odyssey -konsolista. Myös muut yhtiöt tulivat pian apajille ja julkaisivat omat pallo ja maila -pelivariaationsa, joista jokainen tarjosi jotain uutta: esimerkiksi digitaalisen konsolin, nelinpelin mahdollisuuden, värikuvan tai peliäänet. (Raessens & Goldstein 2005, 26.) Laitteen kehittäjä oli Atari-insinööri Bob Brown, jolla oli toiveena tuoda Pong-arcade-peli koteihin. Suurin osa Atarin ylimmästä johdosta vastusti ideaa kuluttajamarkkinoille lähtemisestä, mikä oli perusteltua, sillä yhtiöllä muun muassa ei ollut kokemusta kulutushyödykkeiden jakelusta. Atarin perustaja, Nolan Bushnell, kuitenkin piti ideasta ja antoi siunauksensa. Brown aloitti työnsä Home Pong -konsolin parissa vuoden 1974 syksyllä, ja sai sen valmiiksi vain muutamassa kuukaudessa. Magnavox Odyssey -konsoliin verrattuna Home Pongin resoluutio oli parempi, sen ohjaimet olivat reagoivammat, se toisti värigrafiikoita väritelevisioissa ja se näytti pisteet pelatessa. Atari yritti ensin myydä laitetta itse vuoden 1975 tammikuussa huonolla menestyksellä, ja sen jälkeen kaupitella Home Pongia monelle eri jakelijalle. Lopulta Sears-tavarataloketjusta löytyi yhteistyökumppani. Atarille riski oli pieni, sillä Sears lupasi hoitaa markkinoinnin ja ottaa täyden hallinnan konsolista. Sears-sopimuksen ansiosta Atari myi 40 miljoonan dollarin edestä Home Pong -konsoleita ja nettosi 3 miljoonaa dollaria. (Wolf 2008, 54-55.) Home Pongin virallinen nimi oli A Brief History of Video Games -kirjan mukaan Sears Tele-Games Pong (viitaten Sears-tavarataloketjuun, jolla oli yksinoikeussopimus Atarin kanssa). Vaikka Home Pong oli Magnavox Odysseytä riisutumpi pelien puolesta, sillä se sisälsi vain Pong-pelin, ja vain marginaalisesti kehittyneempi teknologisesti, se oli brändinä paljon tunnetumpi Pong-arcade-pelien ansiosta ja saavutti suuremman suosion. Jäljittelijöitä myös riitti - kahden vuoden päästä markkinoilla oli yli 60 erilaista variaatiota Home Pong -konsolista, ja yli 10 miljoonaa laitetta myytiin Yhdysvalloissa. (Richard 2015, 47.)

Todellinen läpimurto kotivideopelikonsolien historiassa tapahtui vasta vuoden 1976 lopussa, kun kaksi uutta ja erittäin innovatiivista pelikonsolia saapui markkinoille: RCA-yhtiön Studio II ja Fairchildin Channel F, toiselta nimeltään Fairchild Video Entertainment System (VES). Molemmat olivat ohjelmoitavia konsoleita, eli pelien koodit eivät olleet kovakoodattuja itse konsoleihin, vaan ne olivat "oikeita" tietokoneita siinä mielessä, että ne kuuntelivat ennaltamäärätyn ohjelmointikielen käskyjä. Tätä kieltä käyttäen ohjelmoijat pystyivät koodaamaan pelejä ulkoisille tietovälineille, erikseen myytäville pelikaseteille. Nämä kaksi pelikonsolia toimivat ennakkotapauksina pelialan kehitykselle - konsolit olivat nyt todellisia tietokoneita, minkä myötä niiden kehitys korreloi suoraan tietokonetekniikan edistysaskeliin. (Raessens & Goldstein 2005, 26-27.) Fairchild Semiconductor -yhtiön insinööri, Jerry Lawson, lähti kehittämään ideaa kuluttajille erikseen myytävistä pelisiruista, sillä aiempien konsolien ongelma oli, että ihmiset kyllästyivät nopeasti pelaamaan samoja muutamia konsoleille kovakoodattuja pelejä. Jos pelejä voisi ostaa erikseen konsoleille täytymättä aina ostaa uutta konsolia isolla rahalla, ihmiset olisivat halukkaampia ostamaan uusia pelejä sitä mukaa, kun niitä tuli saataville. Lawson suunnitteli järjestelmän, jossa yksittäiset pelisirut asetettiin isoihin keltaisiin kasetteihin, jotka muistuttivat 8-raitaisia musiikkikasetteja. Tämän jälkeen yhtiö julkaisi VES-konsolin, joka myöhemmin nimettiin uudelleen Channel F:ksi. VES-konsolin huomioitava ja myös uusi ominaisuus oli mahdollisuus pitää taukoja peleissä napin painalluksella ensimmäistä kertaa kotivideopeleissä. Vaikka pelikasetit antoivat kuluttajille mahdollisuuden päivittää konsoleitaan ilman uuden konsolin ostoa, ihmiset eivät rynnänneet joukolla hankkimaan Fairchildin VES:iä. Fairchild ei mainostanut laitettaan tarpeeksi agressiivisesti eivätkä ihmiset pitäneet sille kehitettyjä pelejä järin mielenkiintoisina. Videopelikonsolien tulevaisuus oli joka tapauksessa saapunut, eikä kestänyt kauaa, että muut yhtiöt seurasivat Fairchildin esimerkkiä. The Video Game Explosion: A History from PONG to PlayStation and Beyond -kirjan mukaan RCA-yhtiö astui myöskin kuvioihin vuonna 1976, mutta sen Studio II -konsoli edusti senaikaista nykytekniikkaa pahimmillaan. Vaikka laite hyödynsi pelikasetteja VES:n tapaan, pelit olivat mustavalkoisia ja ohjaimet olivat olemattomia - pelejä ohjattiin numeronäppäimistöillä. On sanomattakin selvää, että Studio II katosi nopeasti markkinoilta. (Wolf 2008, 56-57.)

Alkumenestyksestä huolimatta Fairchild VES -konsoli lopulta epäonnistui kahdesta syystä: sen pelit eivät olleet ainutlaatuisia ja Atari pelästyi Fairchildin keksintöä. Atari heräsi horroksestaan ja toi jo vuonna 1977 markkinoille Atari Video Computer System -konsolin eli VCS:n, toiselta nimeltään Atari 2600. Samankaltainen nimi ei ollut sattumaa, vaan Atari tarkoituksella halusi luoda kilpailuasetelman VCS:n ja VES:n välille. VCS myytiin pelin ja kahden ohjaimen kanssa. VCS myi nopeasti 250 000 kappaletta - enemmän kuin koskaan kotivideopelikonsolien historiassa. VES ei yksinkertaisesti pystynyt kilpailemaan VCS:n kanssa ja Fairchild veti sen pian pois markkinoilta jättäen Atarille monopolin. (Richard 2015, 50-51.) The Video Game Explosion: A History from PONG to PlayStation and Beyond -kirjan mukaan Atarilla oli jo VCS:n prototyyppi työn alla, kun Fairchild julkaisi konsolinsa markkinoille. Tämän myötä Atarin insinöörit ja johtajat tajusivat, että he olivat oikeilla jäljillä ohjelmoitavan laitteen kanssa. Atarilla ei kuitenkaan ollut tarpeeksi pääomaa laittaa konsolia tuotantoon, ja yhtiö myytiin Warner Communications -yhtiölle 28 miljoonalla dollarilla vuonna 1976. Uuden rahavirran ansiosta VCS saatiin markkinoille vuoden 1977 lokakuussa. (Wolf 2008, 63-64.) Myös RCA:n Studio II -konsoli jäi VCS:n varjoihin. Lajitelma nerokkaita pelejä ja Atarin vahva hallinto tekivät VCS:tä ensimmäisen modernin kotivideopelikonsolin. Vaikka Atarin VCS-konsolin nimessä mainitaan tietokone, se oli puhtaasti pelaamiseen tarkoitettu, käyttäjäystävällinen laite. (Raessens & Goldstein 2005, 27.) Tätä filosofiaa pelikonsolit ovat noudattaneen Willy Higinbothamin prototyypistä alkaen: pintapuolisesti yksinkertainen, mutta pinnan alta teknisesti monimutkainen.

Suurin osa 1970-luvun peleistä olivat pallo ja maila -teemaisia variaatioita Pong-pelistä johtuen laitteistojen rajoitteista. Tällaisten pelien ylituotanto johti lopulta pelialan kriisiin 1970-luvun lopussa. Parempien tietokonesirujen kehitys kuitenkin avasi tien innovatiivisempien pelien suunnittelulle. (Raessens & Goldstein 2005, 27.)


### 3.3 1980-luku

Vuoteen 1982 mennessä Atari VCS oli myynyt 10 miljoonaa kappaletta sen jatkuvasti kasvavan pelikirjaston, päivitettyjen versioiden sekä hinnanalennusten ansioista. Konsolin valmistus lopetettiin vasta vuonna 1992, 15 vuotta sen julkaisun jälkeen, ja lopulliseksi myyntimääräksi tuli yhteensä 30 miljoonaa yksikköä. (Richard 2015, 51.) Atari onnistui selviämään pelialan kriisistä 1979-1982, koska yhtiöllä oli vahva asema arcade-markkinoilla ja se myös tuotti pelikonsoleille kaikista luovimmat pelit. Atari kuitenkin menetti monopolinsa pelialalla, koska monet uudet ja innovatiiviset peliyhtiöt hyödynsivät valtatyhjiön isompien peliyhtiöiden kaatuessa. Sen ansiosta tämä ajanjakso näki ennennäkemättömän kukoistuksen ja luovuuden pelialan historiassa. Erityisesti Japanilaiset pelien kehittäjät tulivat voimalla mukaan alalle 1970-luvun lopusta lähtien kehittämällä klassikkopelejä, kuten Taito: Space Invaders ja Pac-Man, josta tuli itsessään valtava kulttuurinen ilmiö. Nintendon Donkey Kong ja Mario-pelejä ei myöskään tule unohtaa. (Raessens & Goldstein 2005, 28-30.)

Monia Atari VCS:n kaltaisia pelikonsoleita tuli markkinoille 1977-1982 välisenä aikana. Mattel Intellivision -konsolia lukuun ottamatta ne olivat 8-bittisiä järjestelmiä, jotka tarjosivat korkeamman resoluution eli kuvatarkkuuden sekä nopeammat sisäiset liitännät, minkä ansioista ne löivät Atarin konsolin graafiikoiden puolesta. Vuonna 1979 julkaistu Mattelin Intellivision oli kuitenkin ensimmäinen konsoli, joka todella uhkasi Atarin monopoliasemaa. Intellivision-nimi tuli sanoista "intelligent television" eli älykäs televisio, jonka lupauksen konsoli todella lunasti sen grafiikoiden ansiosta. Intellivision oli rakennettu 16-bittisen prosessorin eli suorittimen ympärille, ja sisälsi paljon monimutkaisemman tietokonesirurakenteen kuin mitkään pelikonsolit historiassa sitä ennen. Atari ja Mattel kilpailivat keskenään kiivaasti laitteistojen ja ohjelmistojen rintamilla, kunnes vuonna 1982 Coleco ColecoVision -konsoli ilmoittautui mukaan kisaan. Se oli 8-bittinen järjestelmä, joka mainosti itseään valtavirrasta poikkeavana konsolina, ja tarjosi tuntemattomampia, mutta silti laadukkaita arcade-pelejä koteihin pelattavaksi. (Raessens & Goldstein 2005, 32.)

Vuonna 1982 Atari esitteli 5200-konsolin, joka oli monin tavoin kehittyneempi kuin VCS, toiselta nimeltään 2600, mutta ei vielä aloittanut graafista vallankumousta. 1980-luvun alussa Atari, Mattel ja Coleco dominoivat kotivideopelikonsolien markkinoita, eikä muille kilpailijoille jäänyt paljoa tilaa Handbook of Computer Game Studies -kirjan mukaan. (Raessens & Goldstein 2005, 32.) A Brief History of Video Games -kirjan mukaan kuluttajien kannalta asiat olivat hyvin: jos olit ostamassa pelikonsolia vuonna 1982, vaihtoehtoina olivat muun muassa Atarin VCS ja 5200, Mattelin Intellivision sekä Intellivision II, Colecon ColecoVision ja Gemini, Emerson Arcadia 2001, Bally Astrocade, Magnavox Odyssey 2, Fairchild Channel F II, Sears-tavarataloketjun monet omat järjestelmät, Tandyvision, VIC-20 ja Vectrex (Richard 2015, 87).

Samalla kun Yhdysvaltojen peliala syöksyi uuteen taantumaan vuodesta 1983 vuosiksi eteenpäin markkinoilla olevien pelien liiallisen määrän ja pelien hintakilpailun takia, Japanissa ei tästä välitetty, ja Nintendo julkaisi Famicom-konsolinsa 1983. Se oli jälleen uusi 8-bittinen järjestelmä, mutta erillisen graafisen suorittimensa ansiosta se oli suuri askel eteenpäin pelien kuvankäsittelyssä. Japanissa konsolista tuli nopeasti hitti paljolti Mario Bros. -pelin ansiosta, joka osittain määritti uudelleen miten hyvä konsolipeli tehdään. (Raessens & Goldstein 2005, 35.)

Donkey Kong -pelin ja Nintendo Game & Watch -käsikonsolin suosio sai Nintendon johdon vakuuttumaan, että sen tulevaisuus olisi yksinomaan videopeleissä, ja vihreää valoa näytettiin tämän kasettipohjaisen pelikonsolin kehitykselle. Famicomin oli alunperin tarkoitus olla 16-bittinen järjestelmä, joka toimisi samalla myös kotitietokoneena, mutta tämä oli Nintendon filosofian vastaista - johto vaati halvempaa, korutonta systeemiä, joka oli tarkoitettu puhtaasti pelaamiseen. Famicom myi Japanissa noin puoli miljoona kappaletta puolessa vuodessa, mutta kun Nintendolle alkoi tulvia valituksia viallisista yksiköistä, kaikki konsolit jouduttiin vetämään markkinoilta. Ongelmaksi selvisi vialliset tietokonesirut, jotka piti vaihtaa. Nintendo jäi väliin vuoden parhaasta myyntikaudesta, mutta vuoden 1984 loppuun mennessä ongelmat oli korjattu, ja Famicom oli Japanin suosituin pelikonsoli noin 2,5 miljoonalla myydyllä yksiköllä. Valmistelut Yhdysvaltojen markkinoita ajatellen olivat myös vireillään, ja vuonna 1985 Nintendo julkaisi konsolinsa Yhdysvalloissa Nintendo Entertainment System -nimellä (NES). (Richard 2015, 117-118.) Toisaalta, Handbook of Computer Game Studies -kirjan mukaan Nintendo NES -konsoli julkaistiin Yhdysvalloissa vasta vuonna 1986, samana vuonna kun 1985 julkaistu Super Mario Bros. -peli elvytti Yhdysvaltojen videopelialan. Marion ympärille rakennetun ison mainoskampanjan ansiosta ihmiset suorastaan juoksivat taas ostamaan pelejä - NES oli todellinen menestys, ja teki Nintendosta isoimman "pelaajan" videopelimarkkinoilla seuraavaksi viideksi vuodeksi. (Raessens & Goldstein 2005, 35.) Erään tutkimuksen mukaan vuoteen 1990 mennessä 30 prosentilla Yhdysvaltalaisista kotitalouksista oli NES-pelikonsoli, mikä viesti isosta siirtymästä videopelialalla. Ennen Nintendon NES-konsolia pelikonsolit oli suunniteltu ja valmistettu pääasiassa Yhdysvalloissa, mutta nyt japanilaisen dominanssin aika oli alkanut. (Richard 2015, 118-119.)

Atarista, Mattelista ja Colecosta, jotka olivat olleet isoimmat tekijät vuosikymmenen alussa, vain Atari pysyi Japanilaisten kannoilla, vaikka sekin oli vain varjo itsestään verrattuna 1970-lukuun. 1986 julkaistu Atari 7800 oli teknisesti Nintendo NES:n veroinen konsoli, mutta Atarin pelivalikoima kalpeni täysin Nintendon laadukkaiden pelien rinnalla. Nintendon suurimmaksi kilpailijaksi osoittautui myöskin Japanilainen peliyhtiö Sega, joka toi Sega Master System -konsolinsa Yhdysvaltojen markkinoille 1986. Se oli 8-bittinen systeemi, joka oli teknisesti hieman NES:iä parempi, mutta koska parhaat pelien kehittäjät olivat tehneet yksinoikeussopimuksen Nintendon kanssa, Sega joutui tyytymään omien arcade-videopeliensä muuntamiseen konsolille, ja toiseen sijaan. (Raessens & Goldstein 2005, 35-36.) Master System nautti kylläkin huomattavaa menestystä Euroopassa, jossa Nintendon ylivalta ei ollut niin korostunutta, mutta siitä ei ikinä ollut todella vaivaamaan Nintendon maailmanlaajuista liiketoimintaa. Master System -konsolia myytin kaiken kaikkiaan 13 miljoonaa yksikköä maailmanlaajuisesti verrattuna 62 miljoonaan myytyyn NES-konsoliin. Sega oli kuitenkin saanut jalkansa väliin, ja seuraava erä ei olisi yhtä yksipuolinen. (Richard 2015, 128-129.)


### 3.4 1990-luku

Teknologinen innovaatio 1970-luvun kasettisysteemistä 1980-luvun pelien kasvaviin resoluutioihin on aina vienyt videopelejä uusiin ulottuvuuksiin. Nämä olivat kuitenkin pieniä askelia verrattuna 1990-luvun kehityksiin, jotka lähtisivät pian hallinnasta. 1990-luvulla sekä pelikonsolien että tietokoneiden bittikapasiteetit kasvoivat räjähdysmäisesti, ja uusia kuvan prosessoinnin menetelmiä kehitettiin, jotka mahdollistivat ennennäkemättömiä grafiikoita ja yksityiskohtia. Pelit tulivat vuosi vuodelta myös monimutkaisemmiksi sekä pidemmiksi. Videopeliala ylitti elokuva-alan liikevaihdon tällä vuosikymmenellä. (Raessens & Goldstein 2005, 38.)

NEC-yhtiön (Nippon Electric Company) vuonna 1987 julkaisema TurboGrafx-16, toiselta nimeltään PC Engine, aloitti 16-bittisen aikakauden kotivideopelikonsolien osalta. Sen suoritin oli tosin vielä 8-bittinen, mutta sen mullistava kaksinkertainen 16-bittinen näytönohjain pystyi näyttämään 512 väriä - yli kymmenen kertaa enemmän kuin Nintendo NES tai Sega Master System. Sega oli valmis taistelemaan. (Richard 2015, 159.) Yhdysvalloissa 1989 julkaistu Genesis-konsoli, toiselta nimeltään Mega Drive, oli Segan vastaus Nintendon NES-konsolille ja PC Enginelle, ja sitä pidetään alkuunpanijana "bittien sodalle". Se oli rakennettu 16-bittisen suorittimen ympärille ja oli teknisesti ylivoimainen Nintendon konsoliin verrattuna. Sega hyödynsi konsolinsa teknisiä ominaisuuksia tuottamalla monia nopeita ja rytmisiä pelejä, joista vuoden 1991 Sonic the Hedgehog on parhaiten tunnettu - Sega halusi suunnata "cooleja" pelejä erityisesti teineille kontrastina Nintendon puhtoiselle imagolle. 1991, viiden Nintendon ylivallan vuoden jälkeen, Genesis ohitti NES:n vihdoin myydyimpänä konsolina. (Raessens & Goldstein 2005, 38-39.) Äärimmäisen tärkeä päätös Genesis-konsolin kannalta oli siirtymä 16-bittiseen arkkitehtuuriin, minkä mahdollisti mikroprosessorien laskevat hinnat. Yksi ensimmäisistä 16-bittisistä arcade-videopelien piirilevyistä 1985 oli Segan käsialaa, ja nyt se pystyttiin mukauttamaan myös kotikonsoleihin. Segan uusi konsoli pystyi toistamaan lähes täydellisiä kopioita Segan arcade-peleistä. (Richard 2015, 159.)

Nintendon vastaus tuli (Yhdysvaltojen markkinoilla) vuonna 1991 Super NES -konsolin eli SNES:n muodossa, joka oli 16-bittinen ja Genesiksen vertainen tehojen puolesta. Nintendo ansioitui kehittäjänä erityisesti pelien maisemissa ja taustakuvissa - myös erittäin yksityiskohtaiset grafiikat ja laajat virtuaaliset pelimaailmat olivat Nintendon vahvuuksia. Nintendo ja Sega kilpailivat rinta rinnan, jolla oli suuria vaikutuksia pelimarkkinoiden rakenteelle. (Raessens & Goldstein 2005, 39.) Ennen SNES:n kehitystä, Nintendo tuskaili melko positiivisen ongelman kanssa: NES-konsolien myyntitahti ei ollut hidastunut vielä 1980-luvun loppuun mennessä ja rahaa tuli jatkuvasti ohjelmistojen lisensoinnista. Nintendo antoikin odottaa itseään hyvän aikaa, ja kun se vihdoin toi SNES:n Japanin markkinoille 1990, suuri yleisö oli kuumeissaan. 300 000 yksikköä myytiin tunnin sisällä. SNES oli yleisömenestys alusta alkaen, ja kuroi nopeasti Genesiksen etumatkaa umpeen saapuessaan Yhdysvaltoihin. Nintendolla ei enää kuitenkaan ollut monopolia kolmannen osapuolen pelien kehittäjiin, ja moni peliyhtiö asettautui tukemaan Segaa. (Richard 2015, 159-165.) Loppujen lopuksi sekä Nintendo, 49 miljoonalla myydyllä konsolilla, että Sega, 40 miljoonalla myydyllä yksiköllä, pitivät itseään voittajana 16-bittisten konsolien sodassa. Kumpikin yhtiö valmistautui samankaltaiseen revanssiin, mutta he eivät osanneet odottaa uutta haastajaa, joka tulisi sekoittamaan pakan. (Richard 2015, 177.)

Vuonna 1994 Sony julkaisi mullistavan PlayStation-konsolinsa, jolla oli kaikki edellytykset kaapata markkinat. Sen 32-bittisen suorittimen ja CD-ROM-aseman ansioista PlayStation oli jälleen suuri teknologinen hyppäys pelikonsolien historiassa ja kehityksessä. Sonyn laite lunasti lupauksensa osittain, koska Sony teki tiivistä yhteistyötä pelinkehittäjien, kuten muun muassa Namcon ja Squaresoftin, kanssa - yli 30 miljoonaa PlayStationia ja 200 miljoonaa peliä myytiin ympäri maailman. Tärkeimpiä uudistuksia aiempiin kasettipohjaisiin konsoleihin verrattuna oli CD-ROM-asema, joka teki myös musiikin kuuntelusta mahdollista ja houkutteli uusia maksavia asiakkaita. CD-ROM:ien, joita myös esimerkiksi Sega oli koestanut, tilavuus oli paljon kasetteja suurempi. Niiden yksi suuri heikkous oli kuitenkin piratismi eli videopelien laittomien kopioiden valmistaminen ja levittäminen, joka oli huomattavasti helpompaa CD-ROM-levyjen avulla kuin vanhanaikaisempien pelikasettien kanssa. (Raessens & Goldstein 2005, 39.) Vuonna 1990 käynnistyneen projektin myötä Nintendon ja Sonyn oli alunperin tarkoitus kehittää yhteistyössä SNES-konsolille CD-ROM-lisäosa, mutta Nintendo tuli toisiin ajatuksiin suututtaen Sonyn, koska Nintendon johto ei ollut valmis luovuttamaan CD-ROM-aseman suunnittelu- ja valmistusoikeuksia Sonylle. Sony halusi koston Nintendon petoksesta ja johto hyväksyi uuden sukupolven konsolin kehityksen. PlayStationin kehityksessä panostettiin erityisesti reaaliaikaisiin 3D-grafiikoihin ja nopeuteen. Tässä vaiheessa historiaa suurin osa pelien kehittäjistä keskittyi vielä 2D-peleihin, mutta Sony onnistui vakuuttamaan videopelien kehittäjät ja julkaisijat 3D-pelien tulevaisuudesta. PlayStationin Japanin julkaisuun mennessä yli 250 pelistudiota oli sitoutunut kehittämään pelejä sille. (Richard 2015, 181-183.)

PlayStation yllätti Segan nukkumasta, joka oli jo kehittänyt Sega Saturn -konsolista "ultimaattista" 2D-konsolia. Saturn pystyi kyllä toistamaan 3D-pelejä, mutta se oli kaukana PlayStationin kyvyistä. Laitteen viime hetken uudelleensuunnittelu ei pelastanut tilannetta. Sony aloitti tarkoituksella hintakilpailun, koska se ymmärsi, että Saturn oli monimutkaisempi ja kalliimpi laite valmistaa. Vuoteen 1998 mennessä Sega ei voinut muuta kuin lopettaa hinnanalennukset ja kuitata miljardien tappiot Yhdysvaltojen markkinoilta. (Richard 2015, 183-185.) Handbook of Computer Game Studies -kirjan mukaan: Segan 32-bittinen Saturn oli erinomainen konsoli, jolle julkaistiin monia kauniita pelejä - joidenkin mielestä parempia kuin PlayStationille, mutta se ei ikinä yltänyt PlayStationin myyntilukuihin monien huonojen markkinointi- ja hallintopäätösten takia. Myös Atari yritti saada vielä otetta pelimarkkinoista vuonna 1993 julkaisemallaan historian ensimmäisellä 64-bittisellä Atari Jaguar -konsolilla. Se oli teknisesti ylivoimainen kilpailijoihin verrattuna, mutta se jäisi Atarin viimeiseksi yritykseksi. Pelivalikoima herätti lähinnä kritiikkiä. (Raessens & Goldstein 2005, 39.)

Samalla kun Sonyn ja Segan taistelu kävi kuumana, Nintendon SNES-konsoli oli tutun pulman keskellä: toisin kuin Sega, Nintendo tuki SNES:iä pitkälle PlayStation-aikakauteen sen tuottavuuden takia, aivan kuten NES:n kanssa oli menetelty. Tämä tarkoitti, että Nintendon uuden sukupolven konsoli saapuisi kisaan myöhässä, ja monet pelintekijät valitsivat Sonyn tai Segan yhteistyökumppanikseen. Nintendon rautainen ote pelialasta oli pysyvästi mennyttä. Nintendon uusi konsoli perustui 64-bittiseen suorittimeen ja 3D-grafiikkapiirisarjaan, jotka pystyivät toistamaan korkealaatuisia 3D-grafiikoita. Nintendo uskoi tämän teknologian vievän voiton kilpailijoidensa konsoleista. Osuvasti nimetyn Nintendo 64 -konsolin isoin ja kiistanalaisin ratkaisu oli sivuuttaa CD-ROM-asemat ja pysyttäytyä pelikaseteissa. Pelinkehittäjät olivat kauhistuneita, että heillä ei olisi pääsyä CD-ROM-levyjen runsaaseen tallennustilaan tai äänenlaatuun, mutta Nintendo väitti pelaajien välittävän enemmän kasettien olemattomista latausajoista. Nintendon suunnittelufilosofia oli aina perustunut käyttäjäkokemuksen priorisointiin. "Kolmisarvinen" N64-peliohjain sai myös kiitosta mukavimpana peliohjaimena tällä aikakaudella. Nintendo 64 julkaistiin vasta vuonna 1996 Japanissa ja Yhdysvalloissa. Super Mario 64 -peliä, joka julkaistiin konsolin yhteydessä, ja joka oli suurin syy konsolin viivästymiselle, pidetään yhtenä parhaista videopeleistä ikinä. Nintendo teki oikean päätöksen odottamalla pelin valmistumista. (Richard 2015, 195-197.)

Nintendo 64 vei pelikonsolien kykyjä korkeammalle kuin koskaan, mutta myyntiluvut olivat odotettua alhaisemmat. Pelikasetteihin perustuva Nintendo 64 karkotti monet pelien kehittäjät Sonyn ja Segan luokse, ja Nintendo joutui selviämään muuntamalla konsolilleen vanhempia pelejä. Uusista peleistä oli Nintendo 64:lle pulaa. PlayStation oli myös jo ehtinyt Nintendon poissaolon aikana saavuttaa miljoonien asiakkaiden olohuoneet. (Raessens & Goldstein 2005, 39.) Nintendo oli 1990-luvun loppuun mennessä syrjäytetty pelialan johtopaikalta. N64 myi noin 33 miljoonaa yksikköä siinä missä PlayStationista tuli ensimmäinen yli 100 miljoonaa yksikköä myynyt konsoli. Valmistus lopetettiin vasta vuonna 2006, 12 vuotta sen julkaisun jälkeen. Sega Saturn oli loppujen lopuksi katastrofi vain noin 9,5 miljoonalla myydyllä laitteella, ja Sega alkoi nopeasti pohtimaan paluustrategiaansa. Pelialan vanhoille tekijöille kaikki oli muuttunut - Sony ja PlayStation olivat tulleet jäädäkseen. (Richard 2015, 203.)


### 3.5 2000-luku

1990-luvun viimeinen konsoli oli Sega Dreamcast, Sega Saturnin seuraaja. Muun muassa 128-bittinen suoritin, internetyhteyden mahdollisuus ja ennennäkemätön tallennuskapasiteetti tekivät Dreamcast-konsolista kilpailijoihinsa verrattuna valtavasti kehittyneemmän teknisesti. Sega myös julkaisi monia erinomaisia pelejä konsolin mukana, mutta Dreamcastistä ei tullut menestystä erilaisista taloudellisista syistä johtuen. Vuonna 2001 Dreamcastin valmistus lopetettiin ja Sega vetäytyi pysyvästi pois kotikonsolimarkkinoilta. (Raessens & Goldstein 2005, 39-40.) Vaikka Dreamcastin julkaisu, laitteisto ja ohjelmistot olivat kaikki onnistuneita, ja konsoli sai loistavia arvosteluita, suurin syy sen epäonnistumiseen oli PlayStation 2. Sony varasti huomion julkistamalla uuden konsolinsa hyvissä ajoin ennen sen varsinaista julkaisua, mikä sai monet kuluttajat odottamaan ja sivuuttamaan Sega Dreamcastin. Sega teki paperilla kaikki oikein, mutta sen markkinointibudjetti ei vain riittänyt kilpailemaan Sonyn tai Microsoftin kaltaisten jättien kanssa. (Richard 2015, 214-215.)

2005 julkaistun Handbook of Computer Game Studies -kirjan mukaan vuonna 2000 julkaistu PlayStation 2 dominoi markkinoita kirjan kirjoittamisen aikaan, ja se oli suuri menestys alusta asti, aivan kuten ensimmäinen PlayStation. Suosio oli niin suurta, että Sonylla oli vaikeuksia valmistaa konsoleita tarpeeksi. Tilanne tasaantui vasta vuonna 2001, johon mennessä yli 50 miljoonaa kotitaloutta ympäri maailman omisti PlayStation 2:n. PlayStation 2 oli ensimmäinen konsoli, joka ylitti tietokoneet suorituskyvyssä - se pystyi käsittelemään yli 60 miljoonaa polygonia sekunnissa ja tarjosi mahtavia mahdollisuuksia pelien ohjelmoijille. Pelit, kuten Gran Turismo 3 sekä Fifa 2002, olivat esimerkkejä siitä, miten vaikuttavia pelit voisivat teknologisesti olla. (Raessens & Goldstein 2005, 42-43.) Sonyn suureksi eduksi PlayStation-brändistä oli tullut synonyymi pelaamiselle samalla tavalla kuin Nintendo-brändi oli ollut sitä 1980-luvulla. PlayStation 2 oli erittäin odotettu konsoli ja myi hämmästyttävät 980 000 yksikköä Japanissa ensimmäisenä päivänä. PlayStation 2 sisälsi DVD-soittimen, ja oli julkaistessaan sen ajan halvin DVD-soitin, mikä auttoi sen myynnissä ehkä enemmän kuin mikään muu yksittäinen tekijä. Alkuperäisen PlayStationin pelien yhteensopivuus ja USB-portin kautta yhdistettävät monet oheislaitteet, kuten esimerkiksi mikrofonit sekä hiiri, olivat huomioitavia ja merkittäviä ominaisuuksia PlayStation 2 -konsolissa. (Richard 2015, 217-218.)

Sonyn kilpailijat olivat Nintendon GameCube sekä Microsoftin, konsolimarkkinoiden uuden tulokkaan, Xbox. Kummatkin onnistuivat ylittämään PlayStation 2 -konsolin graafisesti ja tuomaan meidät lähemmäksi peliohjelmoijien unelmaa: 100 miljoonan polygonin käsittelyä sekunnissa. Myyntiluvut kuitenkin osoittivat, että pelkät tekniset ominaisuudet eivät takaa markkinoiden hallintaa. Handbook of Computer Game Studies -kirjan kirjoituksen aikaan Xbox ja GameCube-konsoleille oli kummallekin jo tehty yli 100 peliä, mutta PlayStation 2 nautti silti suurinta osuutta konsolimyynneistä. PlayStation 2 -konsoleita myytiin noin kaksi kertaa enemmän kuin Microsoftin ja Nintendon konsoleita. Monien pelinkehittäjien, valmistajien ja julkaisijoiden toiveena oli tässä vaiheessa historiaa kehittää puitteet online-pelaamiselle, sillä laajakaistaverkkoyhteyksistä oli tulossa arkipäivää kotitalouksissa ympäri maailman. (Raessens & Goldstein 2005, 43.)

On tietyiltä osin yllättävää, että Microsoftin Xbox-konsoli julkaistiin ollenkaan. Projektin alku voidaan ajoittaa 1999 maaliskuuhun, kun Microsoftin työntekijä Ted Hase lähetti PowerPoint-esitelmän pienelle ryhmälle työntekijöitä, missä vahvasti kannustettiin sen ajan suurinta teknologiayritystä hyppäämään mukaan pelialalle. Microsoftilla oli jo olemassa osasto PC-peleille, mutta nyt lähestymistapana oli luoda kotivideopelikonsoli. Monet yhtiön avainhenkilöistä pitivät ajatusta hulluna, mutta neljän hengen ydinryhmä puski projektia vahvasti eteenpäin, ja he saivat lopulta yhtiön toimitusjohtajan, Steve Ballmerin, tuen. Ydiryhmä uskoi, että tietokonekomponenttien alhaisten hintojen takia Microsoft pystyisi luomaan PlayStation 2:ta tehokkaamman laitteen. Konsolin käyttökokemuksen kannalta oli elintärkeää saada johdon suostumus Windows-pohjaiselle käyttöjärjestelmälle puhtaan Windows-käyttöjärjestelmän sijasta. Itse Bill Gates lykkäsi Xboxin julkaisua vuoteen 2001, koska PlayStation 2:n lyöminen suorituskyvyssä oli olennaista Microsoftin konsolille. Puhtaan suorituskyvyn puolesta Xbox löikin PlayStation 2:n selvästi: se pystyi teoreettisesti käsittelemään 150 miljoonaa polygonia sekunnissa verrattuna PlayStation 2:n 66 miljoonaan polygoniin sekunnissa. Xboxin muotoilua pidettiin yleisesti rumana, ja se oli konsoliksi valtavan kokoinen. Tämä johtui enimmäkseen siitä, että se hyödynsi tietokoneiden vakiokomponentteja räätälöityjen komponenttien sijasta. Xbox julkaistiin Yhdysvalloissa marraskuussa 2001, ja sen yhteydessä myös tusinan verran pelejä, joista Halo: Combat Evolved osoittautui suurimmaksi yleisömenestykseksi. (Richard 2015, 218-221.)

Nintendo oli aloittanut projektinsa uuden sukupolven konsolin kehitykselle ajoissa jo vuonna 1997, sillä N64 ei pystynyt kilpailemaan myynnissä PlayStationia vastaan. Kuluista tarkka Nintendo onnistuikin kehittämään PlayStation 2:ta tehokkaamman, tai vähintään yhtä tehokkaan, konsolin halvemmilla kuluilla suunnittelun aikaisen aloituksen vuoksi. Nintendo myös ymmärsi, että se oli aikaisemmin historiassaan vieraannuttanut kolmannen osapuolen pelinkehittäjiä, joten yhtiö oli päättänyt tehdä tulevasta konsolista ohjelmointiystävällisen. Uuden konsolin pelit pyörivät mini-DVD-levyillä, ja tallenuskapasiteetti ei ollut enää ongelma, toisin kuin N64:n pelikaseteilla. Konsoli sai nimekseen GameCube, mikä korosti pelaamista vastalauseena Sonyn ja Microsoftin multimediahaaveille. Nintendo GameCuben muotoilu oli onnistunut: se oli kaunis, kevyt ja pienikokoinen laite, joka sisälsi jopa "söpön", tosin tarpeettoman, kantokahvan konsolin takana. GameCuben mukana tullut peliohjain oli myös poikkeuksellisen mukava. GameCube julkaistiin vuonna 2001 Japanissa sekä yhdysvalloissa, ja Euroopassa vuonna 2002. Se oli ensimmäinen Nintendon konsoli, jota ei julkaistu yhdessä Mario-pelin kanssa, mutta mainio Luigi's Mansion -peli kompensoi tätä. Konsolin hinta oli suuri yllätys: siinä missä PlayStation 2 ja Xbox maksoivat Yhdysvalloissa 299 dollaria, GameCubea myytiin vain 199 dollarilla. Siinä missä Microsoft vuosi rahaa yrittäessään tehdä Xboxista menestystä ja taata sen seuraajalle markkinaosuutta, ja Sega oli pistetty aiemmin polvilleen laitteistojen hintakisassa Sonya vastaan, Nintendo kesti laihat vuodet myymällä laitteensa aina edes pienellä voitolla. Sony pisti kovan kovaa vastaan uutta vahvaa kilpailijaa vastaan ja laski myös PlayStation 2:n hinnan 199 dollariin Yhdysvalloissa. Vaikka Xboxilla ja GameCubella oli suhteellisen onnistuneet lanseeraukset, PlayStation 2 oli lopulta pysäyttämätön. Sonyn konsolille julkaistiin kaiken kaikkiaan noin 3900 peliä, enemmän kuin todennäköisesti millekään muulle konsolille historiassa. Xboxille julkaistiin noin 1000 peliä ja GameCubelle noin 600 peliä. (Richard 2015, 223-225.)

Kertovin tilasto tästä konsolisukupolvesta on se, että kun GameCube-konsolin tuotanto päätettiin vuonna 2007 ja Xboxin vuonna 2008, PlayStation 2 -konsoleita tuotettiin aina vuoteen 2013 asti. Kun pöly oli laskeutunut, Nintendo oli myynyt noin 22 miljoonaa laitetta, Microsoft noin 24 miljoonaa, mutta Sony 155 miljoonaa yksikköä. Sony oli suvereenisti huipulla - se oli luonut historian menestyneimmän kotivideopelikonsolin ja jättänyt kilpailijansa nahistelemaan tähteistä. (Richard 2015, 241.)


## 4 Tutkimuksen toteutus

Käytin opinnäytetyön sisällön ideointiin ja rajaukseen hyödyksi ChatGPT:tä. Käytin kehoitetta: "Teen opinnäytetyötä aiheesta "Pelikonsolien historia ja kehitys", ja ajattelin käydä läpi 1970-2020 -luvut yksitellen - tarkoituksenani on kertoa miten konsolit ja niiden teknologia kehittyivät jokaisella vuosikymmenellä. Tarvitsen apua aiheen ja sisällön ideointiin ja rajaukseen. Keskityn opinnäytetyössäni teknologiseen näkökulmaan." Kysyin ChatGPT:ltä myös listan jokaisen edellämainitun vuosikymmenen kulttuurisesti merkittävimmistä kotivideopelikonsoleista, mikä enimmäkseen oli hyödyllistä, mutta nosti myös esiin ChatGPT:n ja muiden tekoälyjen vajavaisuudet. ChatGPT ehdotti muun muassa yhdeksi 1990-luvun konsoliksi erään vuonna 1988 julkaistun konsolin sekä jätti 2000-luvulta merkittävimpiä konsoleita, kuten Sony PlayStation 3:en ja Microsoft Xbox 360:en, pois, ja sen sijaan ehdotti suurelle yleisölle vähemmän tunnettuja tai merkittäviä konsoleita, kuten PlayStation Portablea. Yritin myös kysyä ChatGPT:ltä apua lähteiden oikeaoppiseen kirjaamiseen, mutta tässäkin suhteessa tunsin etten voi luottaa onko tekoäly oikeassa. ChatGPT:lle ominainen ja huvittavakin piirre on itsevarmasti väittää jotain asiaa faktaksi, mutta kun käyttäjä huomauttaa virheestä, niin ChatGPT pahoittelee ja ehdottaa uutta ratkaisua. ChatGPT ja muut tekoälyt sopivat mielestäni parhaiten ideointiin, mutta faktojen tarkistukseen tarvitaan vielä ainakin toistaiseksi ihmisien panosta. Käytin ChatGPT:tä muutamaan otteeseen antamaan ehdotuksia joidenkin englanninkielisten termien kääntämiseen suomeksi.

Käytin enimmäkseen Google Scholar -hakukonetta lähteiteni etsimiseen, mikä osoitti omat haasteensa. Löysin monta laadukkaan tuntuista kirjaa videopelikonsolien historiaan ja kehitykseen liittyen, mutta lähes kaikki tarjosivat vain rajoitetun määrän sivuja esikatseltaviksi. Handbook of Computer Game Studies sekä A Brief History of Video Games -kirjat, joita käytin "kivijalka"-lähteinäni, onnistuin lainaamaan Internet Archive -kirjastosta tekemällä sinne tilin. The Video Game Explosion: A History from PONG to PlayStation and Beyond -kirjasta onnistuin myös löytämään ilmaiseksi katseltavan e-kirjan. Muiden kirjojen kohdalla en ollut yhtä onnekas. Löysin Google Scholarin kautta myös joitakin artikkeleja tieteellisistä julkaisuista liittyen aiheeseeni. Hakusanoina käytin Google Scholarissa muun muassa "magnavox odyssey history" sekä muiden yksittäisten konsolien nimiä, "history of video game consoles", "chatgpt" ja "oscilloscope". Toisinaan kysyin ChatGPT:tä linkkaamaan haluaamani aiheeseen liittyviä akateemisia papereita, mikä osoittautui paikoittain hyödylliseksi metodiksi, ja säästi aikaa. Koestin myös Keenious-tekoälypalvelua lähteiden etsimiseen. Aiheeseeni peilaten pelikonsolien historiaa käsittelevät kattavat kirjat olivat mielestäni parhaita lähteitä, sillä opinnäytetyööni päätyi niin monta eri konsolia tarkasteltavaksi, että niistä oli hankalaa etsiä lähteitä ja tietoa yksitellen. Valitsemani kirjalähteet käsittelivät pelikonsolien historiaa pitkälti samassa järjestyksessä, joten niitä oli hyvä verrata keskenään.

Kun löysin mielestäni laadukkaita lähteitä, yritin parhaani mukaan referoida niitä omin sanoin. Yritin myös käyttää monia eri lähteitä saman aiheen avaamiseen, ja vertailla niitä. Eroja lähteiden välillä löytyi, mikä osoitti, että yhteen lähteeseen ei kannata täysin luottaa.

(Päädyin työstämään opinnäyteytyötäni GitHubissa, jonne olin ennenkin tehnyt monia AMK- ja harrasteprojekteja. GitHubin suurimpia etuja ovat mielestäni Git-versiohallinta, jonka avulla jokainen teksteihin tai tiedostoihin tehty muutos pysyy historiassa ja aiempiin versioihin pystyy palata ketterästi. Toinen iso etu verrattuna WYSIWYG-ohjelmiin (What You See Is What You Get), kuten Microsoft Wordiin, on se, että sisällön ulkoasua ei muokata kirjoittaessa, vaan GitHub noudattaa Markdown-merkintäkieltä, jossa on oma yksinkertainen logiikkansa. Markdown-tekstiä voidaan pitää yksinkertaisena koodauksena, jonka avulla sen voi suoraan kopioida muihin Markdown-merkintäkieltä ymmärtäviin sovelluksiin, ja valmiin tekstin muotoilu (esimerkiksi otsikot, alaotsikot ja tekstin lihavoiminen) näkyy automaattisesti. Kolmas iso etu GitHubissa on sen ketteryys: pystyin muokkaamaan tekstiä monilla eri tietokoneilla yksinkertaisesti vain kirjautumalla sisään GitHub-tililleni selaimien kautta, sekä myös tarvittaessa älypuhelimellani. Tämä oli huomattavasti kätevämpää, kuin työstää opinnäytetyötä suoraan Microsoft Word -tiedostoon. Menetelmäni oli käyttää GitHubia opinnäytetyön työstämiseen ja kopioida valmistuvaa tekstiä asteittain Microsoft Word -tiedostoon, jonka versioita jaoin säännöllisesti opinnäytetyön ohjaajalleni. Kun opinnäytetyön sisältö oli valmis ja hiottu, kopioin sisällön Word-tiedostoon, ja viimeistelin sen ulkonäön ohjeiden mukaisesti opinnäytetyön julkaisua varten.)

minkälaisia hakusanoja, raportoi, missä?


### 4.1 Kuvaileva kirjallisuuskatsaus

Kirjallisuuskatsaus tarkoittaa tutkimustapaa, joka tutkii muiden tutkijoiden alkuperäisiä tutkimuksia tarkoituksenaan tunnistaa, arvioida, tulkita ja yhdistää jo olemassa olevaa tietoa. Päämääränä on tiivistää olennainen tieto näistä tutkimuksista valitussa aihepiirissä sekä tehdä johtopäätökset ennalta valittuun tutkimuskysymykseen. Kirjallisuuskatsaus ei ole raportti tai essee. (Vilkka 2023, luku 1.1.1.)

Kirjallisuuskatsaustyyppejä on neljä: narratiivinen katsaus, integratiivinen katsaus, systemaattinen kirjallisuuskatsaus sekä meta-analyysi (Vilkka 2023, luku 1.1.3). Keskityn tässä osiossa vain narratiiviseen tai kuvailevaan kirjallisuuskatsaukseen. Sen lähtökohtana on selvittää mitä valitusta ilmiöstä tiedetään aiempien tutkimusten perusteella, mitkä ovat keskeisiä käsitteitä ilmiössä ja mitkä ovat käsitteiden keskinäiset suhteet. Kuvailevalla kirjallisuuskatsauksella voidaan kerätä tietoa monista eri tutkimuksista ja järjestää niistä laaja yleiskäsitys valitusta aiheesta ja sen tieteenalan tilasta - näin voidaan esimerkiksi selvittää onko aiheesta tarvetta suorittaa lisätutkimuksia. Vertailemalla monia eri tutkimuksia ja niiden mahdollisia vajavaisuuksia ja virheitä, voidaan muodostaa yhtenäisempi ja eheämpi kuva aiheesta. (Vilkka 2023, luku 1.2.1.)

Kuvailevan kirjallisuuskatsauksen tarkoituksena on ymmärtää ilmiö kyseenalaistamisen, tunnistamisen, vahvistamisen tai tutkimuksen herättämien mahdollisten kysymyksien tai ongelmien esiin tuomisen näkökulmasta. Vakuuttava ja johdonmukainen argumentointi on oleellista ymmärretyn ilmiön kuvailemisessa. Tutkijan tietämys ilmiöstä usein kasvaa kehämäisesti kuvailevaa kirjallisuuskatsausta työstäessä, kun hän lukee, järjestelee ja analysoi tutkimusaineistoa. Kuvaileva kirjallisuuskatsaus sallii vapaamuotoisemman tiedonhaun ja aineistojen valintakriteerien määrittelyn, kuin muut katsaustyypit, sekä myös intuitiivisemman tavan ymmärtää ja analysoida aineistoa.  (Vilkka 2023, luku 1.2.1.)

Kuvailevan kirjallisuuskatsauksen subjektiivisen prosessin: syventävän lukemisen, luetun ymmärtämisen ja tulkinnan, myötä ajatellaan, että tutkimuskysymykset voivat myös hioutua. Tiedonhaun subjektiivisuutta on kritisoitu, mutta myös kiitelty, koska se sallii erityiskysymyksiin suuntautumisen ja niiden aineistölähtöisen tarkastelun osittain päällekkäin etenevien vaiheiden kautta. (Vilkka 2023, luku 1.2.1.)


### 4.2 Kuvailevan kirjallisuuskatsauksen käyttö ja tutkimuksen aineisto

"Kivijalka"-lähteinäni olivat pelikonsolien historiaa ja kehitystä käsitteleviä kirjoja...


### 4.3 Tulokset

Lorem ipsum


## 5 Johtopäätökset

Lorem ipsum


## Lähteet
- https://www.usitc.gov/publications/332/working_papers/final_from_silicon_to_donkey_kong_a_case_study_in_the_use_of_semiconductors_in_video_game_consoles_compiled_508-compliant.pdf
- - https://www.theseus.fi/bitstream/handle/10024/125744/Kettunen_final_thesis.pdf?sequence=1
- http://www.zachhorton.com/wp-content/uploads/2020/08/Horton-a-%E2%80%9Ctotal-play-and-learning-experience%E2%80%9D_-the-magnavox-odyssey%E2%80%99s-1972-dream-of-media-convergence.pdf
- https://books.google.fi/books?hl=fi&lr=&id=ErhNEAAAQBAJ&oi=fnd&pg=PA23&dq=history+of+video+game+consoles&ots=jx0n6Ubkn6&sig=-pLJB_9YwVlxI23I6f0_GntFcPU&redir_esc=y#v=onepage&q=history%20of%20video%20game%20consoles&f=false
- https://books.google.fi/books?hl=fi&lr=&id=PTrcTeAqeaEC&oi=fnd&pg=PR7&dq=history+of+video+games&ots=apEv742Y7e&sig=olTOseIZWXJ6jO-E0egYREwkE60&redir_esc=y#v=onepage&q=history%20of%20video%20games&f=false
- https://www.sciencedirect.com/science/article/pii/S0747563218303108
- https://www.theseus.fi/bitstream/handle/10024/815497/Ollila_Juho.pdf?sequence=2

- Hirsjärvi, S. 2009. Tutki ja kirjoita.​

    Vilkka, H. 2021. Tutki ja kehitä. (myös e-kirja)​

  https://www.scribd.com/document/168993267/Wolf-Video-Game-Explosion-A-History-From-Pong-to-Playstation-Greenwood-2008


(varsinaiset lähteet tästä alaspäin, kirjoita lähteiden merkkaus puhtaaksi)



Adobe (ei pvm.). What is a polygon in 3D modelling?. Luettavissa: https://www.adobe.com/uk/products/substance3d/discover/3d-polygon-modeling.html. Luettu: 27.2.2025.

Black, J. 2011. Pinball: The Misunderstood Game of Amusement. A Journal of Academic Writing, 7, s. 23­­­–24.

Cheng, C., Cheung, M. W.-L. & Wang, H. 2018. Multinational comparison of internet gaming disorder and psychosocial problems versus well-being: Meta-analysis of 20 countries. Computers in Human Behavior. 88, s. 153-167.

De La Cruz, A. & Ryan, J. 2016. Tennis for Two. 6.101 Final Projects Spring 2016. Massachusetts Institute of Technology. Cambridge, MA. Luettavissa: http://web.mit.edu/6.101/www/s2016/projects/jackryan_Project_Final_Report.pdf. Luettu: 27.2.2025.

Encyclopædia Britannica, Inc. 2025. pinball machine. Luettavissa: https://www.britannica.com/topic/pinball-machine. Luettu: 27.2.2025.

Horton, Z. 2019. A “Total Play and Learning Experience”: The Magnavox Odyssey’s 1972 Dream of Media Convergence. Continent, 8, 1-2, s. 76-86.

Lotze, N. 2023. From Silicon to Donkey Kong: A Case Study in the Use of Semiconductors in Video Game Consoles. United States International Trade Commission. Washington, D.C. Luettavissa: https://www.usitc.gov/publications/332/working_papers/final_from_silicon_to_donkey_kong_a_case_study_in_the_use_of_semiconductors_in_video_game_consoles_compiled_508-compliant.pdf. Luettu: 27.2.2025.

Merriam-Webster 2025. arcade game. Luettavissa: https://www.merriam-webster.com/dictionary/arcade%20game. Luettu: 27.2.2025.

Miguel Dias Pereira, J. 2006. The history and technology of oscilloscopes. Luettavissa: https://ieeexplore.ieee.org/abstract/document/4017100/authors#authors. Luettu: 27.2.2025.

PCMag (ei pvm.). 2D graphics. Luettavissa: https://www.pcmag.com/encyclopedia/term/2d-graphics. Luettu: 27.2.2025.

PCMag (ei pvm.). 3D graphics. Luettavissa: https://www.pcmag.com/encyclopedia/term/3d-graphics. Luettu: 27.2.2025.

PCMag (ei pvm.). 64-bit computing. Luettavissa: https://www.pcmag.com/encyclopedia/term/64-bit-computing. Luettu: 27.2.2025.

PCMag (ei pvm.). bit. Luettavissa: https://www.pcmag.com/encyclopedia/term/bit. Luettu: 27.2.2025.

PCMag (ei pvm.). Polygon. Luettavissa: https://www.pcmag.com/encyclopedia/term/polygon. Luettu: 27.2.2025.

PCMag (ei pvm.). resolution. Luettavissa: https://www.pcmag.com/encyclopedia/term/resolution. Luettu: 27.2.2025.

PCMag (ei pvm.). video game console. Luettavissa: https://www.pcmag.com/encyclopedia/term/video-game-console. Luettu: 27.2.2025.

Raessens, J. & Goldstein, J. 2005. Handbook of Computer Game Studies. MIT Press. Cambridge, MA.

Richard, S. 2015. A Brief History of Video Games. Robinson. Lontoo 

Sarrion, E. 2023. What Is ChatGPT ?. Luettavissa: https://link.springer.com/chapter/10.1007/978-1-4842-9529-8_1. Luettu: 27.2.2025.

Vilkka, H. 2023. Kirjallisuuskatsaus metodina, opinnäytetyön osana ja tekstilajina. Art House. Helsinki. E-kirja. Luettu: 17.2.2025.

Wolf, M. J. P.  2008. The Video Game Explosion: A History from PONG to PlayStation and Beyond. Bloomsbury Academic. Lontoo. E-kirja. Luettu: 28.2.2025.
